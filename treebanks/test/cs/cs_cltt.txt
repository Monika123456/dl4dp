V případech uvedených v odstavci 2 účetní jednotky mohou provádět inventarizaci
i v průběhu účetního období (dále jen "průběžná inventarizace"). Ustanovení o
provádění inventarizací podle zvláštních právních předpisů nejsou tímto dotčena.
(2) Průběžnou inventarizaci mohou účetní jednotky provádět pouze u zásob, u
nichž účtují podle druhů nebo podle míst jejich uložení nebo hmotně odpovědných
osob, a dále u dlouhodobého hmotného movitého majetku, jenž vzhledem k funkci,
kterou plní v účetní jednotce, je v soustavném pohybu a nemá stálé místo, kam
náleží. Termín této inventarizace si stanoví sama účetní jednotka. Každý druh
zásob a uvedeného hmotného majetku musí být takto inventarizován alespoň jednou
za účetní období. (3) Účetní jednotky jsou povinny prokázat provedení
inventarizace u veškerého majetku a závazků po dobu 5 let po jejím provedení.
(4) Požadavky na organizační zajištění a způsob provedení inventarizace u
vybraných účetních jednotek, včetně bližších podmínek inventarizace položek
jiných aktiv a jiných pasiv stanoví prováděcí právní předpis. 

§ 30 (1) Účetní jednotky zjišťují při inventarizaci skutečné stavy majetku a
závazků a zaznamenávají je v inventurních soupisech. Tyto stavy zjišťují a)
fyzickou inventurou u majetku, u kterého lze vizuálně zjistit jeho existenci,
nebo b) dokladovou inventurou u závazků a majetku, u kterého nelze vizuálně
zjistit jeho existenci, a to včetně jiných aktiv, jiných pasiv a skutečností
účtovaných v knize podrozvahových účtů. (2) Účetní jednotky při inventarizaci
postupují tak, že provádějí jednu nebo více inventur a ověřují, zda zjištěný
skutečný stav odpovídá stavu v účetnictví. (3) Účetní jednotky mohou při fyzické
inventuře zjišťovat skutečný stav majetku počítáním, měřením, vážením a dalšími
obdobnými způsoby, případně mohou využívat účetní záznamy, které prokazují jeho
existenci. (4) Při periodické inventarizaci mohou účetní jednotky při zjišťování
skutečného stavu stanovit den, ke kterému skutečný stav zjišťují a který
předchází rozvahovému dni (dále jen "rozhodný den"), a mohou dokončit zjišťování
skutečného stavu podle účetních záznamů, které prokazují přírůstky a úbytky
majetku a závazků, které nastaly mezi tímto dnem a rozvahovým dnem. (5) Při
průběžné inventarizaci se odstavec 4 použije obdobně. (6) Účetní jednotky při
inventarizaci periodické a) mohou zahájit , inventuru nejdříve b) čtyři ukončí
měsíce inventuru před nejpozději rozvahovým dva dnemměsíce po rozvahovém dni.
(7) Inventurní soupisy jsou průkazné účetní záznamy, které musí obsahovat a)
skutečnosti podle odstavce 1, a to tak, aby bylo možno zjištěný majetek a
závazky též jednoznačně určit, b) podpisový záznam osoby odpovědné za zjištění
skutečností podle písmene a) a podpisový záznam osoby odpovědné za provedení
inventury, c) způsob zjišťování skutečných stavů, d) ocenění majetku a závazků
při periodické inventarizaci k rozvahovému dni nebo i k rozhodnému dni, pokud
jej účetní jednotka stanovila, e) ocenění majetku a závazků při průběžné
inventarizaci ke dni ukončení inventury nebo i k rozhodnému dni, pokud jej
účetní jednotka stanovila, f) okamžik, ke kterému se sestavuje účetní závěrka,
g) rozhodný den, pokud jej účetní jednotka stanovila, h) okamžik zahájení a
okamžik ukončení inventury. (8) Při průběžné inventarizaci mohou být inventurní
soupisy podle odstavce 7 nahrazeny průkazným účetním záznamem o provedení
fyzické inventury a o vyúčtování inventarizačních rozdílů. (9) Pro inventarizaci
kulturních památek, sbírek muzejní povahy a archeologických nálezů se ustanovení
odstavců 1 až 8 použijí pouze v rozsahu, v jakém je účetní jednotka schopna
zajistit inventarizaci tohoto majetku společně s plněním zvláštních povinností o
zjišťování skutečného stavu tohoto majetku. Požadavky na organizační zajištění a
způsob provedení inventarizace kulturních památek, sbírek muzejní povahy a
archeologických nálezů stanoví prováděcí právní předpis. (10) Inventarizačními
rozdíly se rozumí rozdíly mezi skutečným stavem a stavem v účetnictví, které
nelze prokázat způsobem stanoveným tímto zákonem, kdy a) skutečný stav je nižší
než stav v účetnictví a rozdíl se označuje jako manko, popřípadě schodek u
peněžních hotovostí a cenin, nebo b) skutečný stav je vyšší než stav v
účetnictví a rozdíl se označuje jako přebytek. (11) Inventarizační rozdíly
vyúčtují účetní jednotky do účetního období, za které se inventarizací ověřuje
stav majetku a závazků. (12) Ustanovení týkající se inventarizace majetku a
závazků se použijí i pro inventarizaci jiných aktiv a jiných pasiv, včetně
skutečností účtovaných v knize podrozvahových účtů. 

ČÁST ŠESTÁ Úschova účetních záznamů 

§ 31 (1) Účetní jednotky jsou povinny uschovávat účetní záznamy pro účely vedení
účetnictví po dobu stanovenou v odstavci 2 nebo 3. Nestanoví-li tento zákon
jinak, platí pro nakládání s nimi zvláštní právní předpisy. (2) Účetní záznamy
se uschovávají, pokud v § 32 není stanoveno jinak, a) účetní závěrka a výroční
zpráva po dobu 10 let počínajících koncem účetního období, kterého se týkají, b)
účetní doklady, účetní knihy, odpisové plány, inventurní soupisy, účtový rozvrh,
přehledy po dobu 5 let počínajících koncem účetního období, kterého se týkají,
c) účetní záznamy, kterými účetní jednotky dokládají vedení účetnictví (§ 33),
po dobu 5 let počínajících koncem účetního období, kterého se týkají. (3)
Povinnosti spojené s uschováním účetních záznamů, jakož i povinnosti podle § 33
odst. 3 přecházejí u účetních jednotek uvedených v a) § 1 odst. 2 písm. a) až c)
na právního nástupce této účetní jednotky, a není-li ho, na likvidátora či
insolvenčního správce nebo jinou osobu podle zvláštních právních předpisů, b) §
1 odst. 2 písm. d) až h) v případě úmrtí na dědice, převezme-li věci, práva či
jiné majetkové hodnoty, náležející k účetní jednotce; připadne-li dědictví nebo
jeho část zahrnující věci, práva či jiné majetkové hodnoty, které náleží k
účetní jednotce, státu, přecházejí uvedené povinnosti na příslušnou organizační
složku státu, která vyrozumí státní archiv. (4) V případech, které nejsou
uvedeny v odstavci 3, je povinna účetní jednotka podle § 1 odst. 2 písm. a) a c)
před svým zánikem a účetní jednotka podle § 1 odst. 2 písm. b), d) až h) před
zánikem povinnosti vést účetnictví zajistit povinnosti spojené s uschováním
účetních záznamů a o způsobu tohoto zajištění prokazatelně informovat státní
archiv. 

§ 32 (1) Použijí-li účetní jednotky účetní záznamy i pro jiný účel než uvedený v
§ 31 odst. 1, a to zejména pro účely trestního řízení, opatření proti legalizaci
výnosů z trestné činnosti, správního řízení, občanského soudního řízení,
daňového řízení, výběru archiválií ve skartačním řízení nebo mimo něj, nebo pro
účely sociálního zabezpečení, veřejného zdravotního pojištění anebo pro účely
ochrany autorských práv, postupují po uplynutí dob úschovy uvedených v § 31
odst. 2 dále tak, aby byly zajištěny požadavky vyplývající z jejich použití pro
uvedené účely; v případě, kdy účetní jednotky použijí účetní záznamy k těmto
účelům, platí všechna ustanovení tohoto zákona týkající se účetních záznamů
obdobně. (2) Účetní jednotka může jako účetní záznamy použít zejména mzdové
listy, daňové doklady nebo jinou dokumentaci vyplývající ze zvláštních právních
předpisů. Takto použitá dokumentace musí splňovat požadavky kladené tímto
zákonem na účetní záznamy. Tuto dokumentaci uschovávají účetní jednotky po dobu
stanovenou v § 31 odst. 2 podle toho, jakou funkci plní při vedení účetnictví,
nejde-li o případ podle odstavce 1. (3) Pokud záruční lhůta nebo reklamační
řízení je delší než lhůta podle § 31 odst. 2, uschovává účetní jednotka doklady
a jiné účetní záznamy po dobu, po kterou tato lhůta běží nebo toto řízení trvá;
pokud se účetní záznam vztahuje k nezaplacené pohledávce či nesplněnému závazku
ve lhůtě podle § 31 odst. 2, uschovává účetní jednotka tento účetní záznam do
konce prvního účetního období následujícího po účetním období, v němž došlo k
zaplacení pohledávky nebo ke splnění závazku. (4) Knihy analytické evidence
pohledávek a závazků, účetní doklady a jiné účetní písemnosti, které vyplývají z
přímého styku s cizinou z doby před 1. lednem 1949, a účetní závěrku vztahující
se k převodu majetku na jiné právnické nebo fyzické osoby provedenému podle
zvláštních právních předpisů uschovávají účetní jednotky, dokud ministerstvo
nedá samo nebo na žádost účetní jednotky souhlas k vyřazení těchto písemností. 

ČÁST SEDMÁ USTANOVENÍ SPOLEČNÁ, PŘECHODNÁ A ZÁVĚREČNÁ 

§ 33 Účetní záznam (1) Účetní záznam podle § 4 odst. 10 musí umožňovat vedení
účetnictví podle tohoto zákona. Pro účely tohoto zákona se informace obsažená v
účetním záznamu označuje jako obsah účetního záznamu; konkrétní způsob
zaznamenání této informace se označuje jako forma účetního záznamu. (2) Účetní
záznam může mít listinnou, technickou nebo smíšenou formu. Pro účely tohoto
zákona se považuje za a) listinnou formu účetní záznam provedený na analogový
nosič rukopisem, psacím strojem, tiskařskými nebo reprografickými technikami
anebo tiskovým výstupním zařízením výpočetní techniky, jehož obsah je pro
fyzickou osobu čitelný, b) technickou formu účetní záznam provedený
elektronickým, optickým nebo jiným způsobem nespadajícím pod písmeno a), který
umožňuje jeho převedení do formy, v níž je jeho obsah pro fyzickou osobu
čitelný, c) smíšenou formu účetní záznam v listinné formě obsahující též
informace v technické formě pro fyzickou osobu nečitelné, který umožňuje jeho
převedení do formy, v níž je jeho obsah pro fyzickou osobu čitelný. (3) Účetní
jednotka může provést převod účetního záznamu z jedné formy do jiné nové formy.
Tímto převodem vzniká nový účetní záznam. V uvedeném případě je účetní jednotka
povinna zajistit, že obsah účetního záznamu v nové formě je shodný s obsahem
účetního záznamu v původní formě. Splnění uvedené povinnosti se má za prokázané,
pokud účetní jednotka předloží účetní záznam v původní i nové formě a jejich
obsah je shodný. Splnění této povinnosti však účetní jednotka může prokázat i
jiným způsobem, který nezpochybní žádná z osob, které s převedeným záznamem
pracují. V případě nezpochybnění průkaznosti převodu účetního záznamu žádnou z
osob, které s převedeným záznamem pracují, se u účetních záznamů, které nejsou
označeny skartačními znaky pro výběr nebo archiválii podle zvláštního právního
předpisu, nevyžaduje předložení účetního záznamu v původní formě a pro záznamy v
původní formě neplatí ustanovení § 31. (4) Účetní záznam v technické nebo
smíšené formě, se skartačními znaky "A" nebo "V" vzniklý z činnosti účetní
jednotky, musí být ve formátu, který zaručí jeho neměnnost a umožní jeho
následnou čitelnost pro fyzickou osobu. Pokud tuto podmínku nemůže účetní
jednotka zabezpečit, převede takové účetní záznamy do listinné formy
odpovídající době jejich vyřízení a opatří je náležitostmi originálu, a to
nejpozději před jejich zařazením do výběru archiválií ve skartačním řízení nebo
mimo něj; obdobně postupuje při nakládání s účetními záznamy přijatými účetní
jednotkou v technické, případně smíšené formě, u účetních záznamů obsahujících
uznávaný elektronický podpis včetně průkazného potvrzení v listinné formě o
platnosti uznávaného elektronického podpisu v době přijetí účetního záznamu.
Účetní jednotka je povinna disponovat účetními záznamy, kterými dokládá formu
vedení účetnictví. (5) Jednotlivý účetní záznam může být tvořen několika dílčími
účetními záznamy. Všechna ustanovení o účetních záznamech podle tohoto zákona se
týkají každého jednotlivého účetního záznamu včetně dílčích účetních záznamů i
účetního záznamu vzniklého jejich seskupením. (6) Na všechny formy účetního
záznamu se, pokud tento zákon výslovně nestanoví jinak, pohlíží stejně; obsah
všech účetních záznamů a jejich změny mají stejné důsledky, jsou-li provedeny v
účetních záznamech ve formě podle odstavce 2 písm. b) a c), jako ve formě podle
odstavce 2 písm. a). (7) Účetní jednotky mohou vést účetní záznamy i ve formě,
ve které je jejich obsah bez dalšího nečitelný; v tomto případě jsou povinny
disponovat takovými prostředky, nosiči a vybavením (§ 4 odst. 10), které umožní
provést převod účetních záznamů do formy, ve které je jejich obsah pro fyzickou
osobu čitelný. Pro potřeby ověřování účetní závěrky auditorem (§ 20), jejího
zveřejňování (§ 21a) a pro potřeby orgánů podle § 32 odst. 1 jsou účetní
jednotky povinny na požádání umožnit oprávněným osobám seznámit se s obsahem
jimi určených účetních záznamů v uvedené formě. Tyto povinnosti mají účetní
jednotky po dobu, po kterou jsou povinny vést nebo uschovávat uvedené účetní
záznamy. Stanovení těchto povinností na smluvním základě není dotčeno. (8) V
řízení ve věcech týkajících se účetnictví nebo vycházejících z účetnictví lze
použít k důkazu průkazné účetní záznamy (§ 33a), které splňují požadavky tohoto
zákona. (9) Účetní jednotky jsou povinny zajistit ochranu účetních záznamů a
jejich obsahu, použitých technických prostředků, nosičů informací a programového
vybavení před jejich zneužitím, poškozením, zničením, neoprávněnou změnou,
ztrátou nebo odcizením. 

§ 33a Průkaznost účetního záznamu (1) Podle tohoto zákona se za průkazný účetní
záznam považuje pouze a) účetní záznam, jehož obsah je prokázán přímo porovnáním
se skutečností, kterou tento záznam prokazuje, b) účetní záznam, jehož obsah je
prokázán obsahem jiných průkazných účetních záznamů, nebo c) účetní záznam
týkající se výhradně skutečností uvnitř jedné účetní jednotky, k němuž je
připojen podpisový záznam osoby oprávněné a odpovědné podle odstavce 10. (2)
Zjistí-li účetní jednotka, že obsah účetního záznamu neodpovídá skutečnosti, je
povinna od tohoto okamžiku považovat tento účetní záznam za neprůkazný, byť
splňuje ustanovení odstavce 1 písm. b) a c). (3) Účetní záznam určený k přenosu
musí být podepsán vlastnoručním podpisem nebo uznávaným elektronickým podpisem
podle zvláštního právního předpisu anebo obdobným průkazným účetním záznamem v
technické formě. Pokud účetní záznam není podepsán před předáním k přenosu, musí
být podepsán nejpozději v okamžiku jeho předání k přenosu. (4) Podpisovým
záznamem se rozumí účetní záznam, jehož obsahem je vlastnoruční podpis nebo
uznávaný elektronický podpis podle zvláštního právního předpisu, anebo obdobný
průkazný účetní záznam v technické formě, který zaručuje průkaznou a
jednoznačnou původnost. Na obě formy podpisového záznamu se přitom pohlíží
stejně a obě mohou být použity v případech, kdy je vyžadován vlastnoruční
podpis. U případů týkajících se výhradně skutečností uvnitř jedné účetní
jednotky lze použít jako podpisový záznam vlastnoruční podpis nebo zaručený
elektronický podpis anebo obdobný průkazný účetní záznam v technické formě. (5)
Připojením podpisového záznamu se rozumí a) v případě účetního záznamu v
listinné formě jeho podepsání vlastnoručním podpisem, b) v případě účetního
záznamu v technické formě jeho podepsání uznávaným elektronickým podpisem podle
zvláštního právního předpisu anebo obdobným průkazným účetním záznamem v
technické formě, c) v případě účetního záznamu ve smíšené formě jeho podepsání
vlastnoručním podpisem na listinné části a současně u částí účetního záznamu v
technické formě obsahující digitální data jejich podepsání uznávaným
elektronickým podpisem podle zvláštního právního předpisu anebo obdobným
průkazným účetním záznamem v technické formě. 

(6) Připojení podpisového záznamu u technických forem, případně připojení
podpisového záznamu u smíšených forem v částech obsahujících technické formy,
musí splňovat požadavky na podpisový záznam podle odstavce 4. (7) Účetní záznam
v listinné formě podepsaný vlastnoručním podpisem výstavce, který se shoduje s
podpisovým vzorem vyhotoveným účetní jednotkou, se považuje za průkazný podle
odstavce 1 písm. c) bez ohledu na to, zda se týká výhradně skutečností uvnitř
jedné účetní jednotky. (8) Identifikačním záznamem se rozumí účetní záznam,
který není podpisovým záznamem podle odstavce 4, připojený k jinému účetnímu
záznamu a) automaticky technickým prostředkem (§ 4 odst. 10), nebo b) fyzickou
osobou odpovědnou podle odstavce 10, který umožňuje jednoznačné určení uvedeného
technického prostředku nebo fyzické osoby. (9) K jednomu účetnímu záznamu může
být připojeno více podpisových záznamů, popřípadě identifikačních záznamů. (10)
Účetní jednotka stanoví vnitřním předpisem oprávnění, povinnosti a odpovědnost
osob v této účetní jednotce, vztahující se k připojování podpisového záznamu
nebo identifikačního záznamu, a to takovým způsobem, aby bylo možno určit
nezávisle na sobě odpovědnost jednotlivých osob za obsah účetního záznamu, ke
kterému byly uvedené záznamy připojeny. 

§ 34 Přenos průkazného účetního záznamu (1) Přenos průkazného účetního záznamu
může být uskutečněn pouze prostřednictvím informačního systému nebo jiným
způsobem, který splňuje požadavky průkaznosti a neměnnosti a dále požadavky
ochrany a bezpečnosti odpovídající charakteru přenášených informací podle
zvláštních právních předpisů. (2) Požadavky průkaznosti a jiné požadavky uvedené
v odstavci 1 jsou splněny i v případě, je-li přenos průkazného účetního záznamu
uskutečněn prostřednictvím třetí osoby odlišné od účetních jednotek, pokud tato
osoba splňuje požadavky podle zvláštních právních předpisů. 

§ 35 Opravy a ostatní ustanovení o účetních záznamech (1) Opravy nebo doplnění v
účetních záznamech nesmějí vést k neúplnosti, neprůkaznosti, nesprávnosti,
nesrozumitelnosti nebo nepřehlednosti účetnictví. (2) Zjistí-li účetní jednotka,
že některé účetní záznamy jejího účetnictví jsou neúplné, neprůkazné, nesprávné
nebo nesrozumitelné, je povinna provést bez zbytečného odkladu jejich opravu
způsobem podle odstavce 3. Účetní záznam vzniklý seskupením je též
nesrozumitelný, pokud kterýkoli z dílčích účetních záznamů v technické formě
nesplňuje podmínky § 33 odst. 7. Účetní záznam ve smíšené formě je též
nesrozumitelný, pokud část účetního záznamu v technické formě nesplňuje podmínky
§ 33 odst. 7. (3) Opravy se musí provádět tak, aby bylo možno určit osobu
odpovědnou za provedení každé opravy, okamžik jejího provedení a zjistit jak
obsah opravovaného účetního záznamu před opravou, tak jeho obsah po opravě. (4)
Okamžik se v účetním záznamu zaznamenává s takovou přesností, aby nejistota v
určení času neměla za následek nejistotu v určení obsahu účetních případů. (5)
Na účetní záznamy, které jsou ve formě nečitelné, není-li dodrženo ustanovení §
33 odst. 7, se pohlíží, jakoby je účetní jednotky nevedly. (6) V případě, že
účetní záznamy jsou ztracené nebo odcizené, zničené nebo poškozené tak, že tímto
poškozením došlo ke změně jejich obsahu, je povinna účetní jednotka provést
opatření k obnovení průkaznosti účetnictví. (7) Za opravu se nepovažuje doplnění
informace v účetním záznamu, jestliže a) nedochází k změně původního obsahu
účetního záznamu, b) doplňovaná informace nezpůsobuje nejednoznačnost obsahu
účetního záznamu a c) nejsou porušeny požadavky průkaznosti, neměnnosti a
trvalosti účetního záznamu. 

§ 36 (1) Pro dosažení souladu při používání účetních metod účetními jednotkami a
pro zajištění vyšší míry srovnatelnosti účetních závěrek ministerstvo vydává
České účetní standardy (dále jen "standardy"). Standardy stanoví zejména bližší
popis účetních metod a postupů účtování. Vybrané účetní jednotky postupují podle
standardů vždy. Ostatní účetní jednotky se mohou od standardů odchýlit, pokud
tím zajistí věrný a poctivý obraz předmětu účetnictví. Odchylku od standardů a
její důvody jsou ostatní účetní jednotky povinny uvést v příloze účetní závěrky.
Použití standardů účetními jednotkami se považuje za naplnění účetních metod
podle tohoto zákona a věrného a poctivého obrazu předmětu účetnictví. Pravidla
pro tvorbu a vydávání standardů může ministerstvo stanovit prováděcím právním
předpisem. Vydání standardů oznamuje ministerstvo ve Finančním zpravodaji.
Ministerstvo vede registr vydaných standardů. (2) Ministerstvo může s právnickou
osobou vybranou ve veřejném výběrovém řízení uzavřít smlouvu o vytvoření
standardu. (3) Z důvodu zvláštního charakteru majetku může ministerstvo vydat
pro ozbrojené síly, ozbrojené bezpečnostní sbory a zpravodajské služby zvláštní
standardy odchylné od odstavce 1. Tyto standardy a jejich vydání se
nezveřejňují. 

Správní delikty 

§ 37 (1) Účetní jednotka, která není podnikatelem, se dopustí přestupku tím, že
a) nevede účetnictví podle § 4 odst. 2 až 6, b) nesestaví účetní závěrku podle §
6 odst. 4, nebo nesestaví účetní závěrku ke dni stanovenému v § 19 odst. 1, nebo
nevyhotoví výroční zprávu podle § 21 odst. 1 až 5, c) vede účetnictví v rozporu
s § 7 odst. 1 a 2, d) vede účetnictví v rozporu s § 8 odst. 2, e) jí sestavená
účetní závěrka neobsahuje všechny povinné součásti uvedené v § 18 odst. 1 nebo
2, f) v rozporu s § 20 odst. 1 nemá účetní závěrku ověřenou auditorem nebo v
rozporu s § 21 odst. 6 nemá výroční zprávu ověřenou auditorem, g) nezveřejní
účetní závěrku nebo výroční zprávu podle § 21a, nebo h) v rozporu s § 31
neuschová účetní záznamy. (2) Za přestupek lze uložit pokutu do výše a) 6 %
hodnoty aktiv celkem podle § 20 odst. 1 písm. a) bodu 1, jde-li o přestupek
podle odstavce 1 písm. a) a b), b) 3 % hodnoty aktiv celkem podle § 20 odst. 1
písm. a) bodu 1, jde-li o přestupek podle odstavce 1 písm. c) až h). 

§ 37a (1) Účetní jednotka neuvedená v § 37 se dopustí správního deliktu tím, že
a) nevede účetnictví podle § 4 odst. 1, b) nesestaví účetní závěrku podle § 6
odst. 4, nebo nesestaví účetní závěrku ke dni stanovenému v § 19 odst. 1, nebo
nevyhotoví výroční zprávu podle § 21 odst. 1 až 5, c) vede účetnictví v rozporu
s § 7 odst. 1 a 2, d) vede účetnictví v rozporu s § 8 odst. 2, e) jí sestavená
účetní závěrka neobsahuje všechny povinné součásti uvedené v § 18 odst. 1 nebo
2, f) v rozporu s § 19a odst. 1 nepoužije pro účtování a sestavení účetní
závěrky mezinárodní účetní standardy, g) v rozporu s § 20 odst. 1 nemá účetní
závěrku ověřenou auditorem nebo v rozporu s § 21 odst. 6 nemá výroční zprávu
ověřenou auditorem, h) nezveřejní účetní závěrku nebo výroční zprávu podle §
21a, i) nesestaví účetní výkazy za dílčí konsolidační celek státu nebo účetní
výkazy za Českou republiku, ač je k tomu povinna podle § 23b, j) v rozporu s §
31 neuschová účetní záznamy, nebo k) nezajistí podmínky pro předávání účetních
záznamů do centrálního systému účetních informací státu způsobem stanoveným
prováděcím právním předpisem vydaným na základě § 4 odst. 8 a § 23b odst. 534)
nebo nepředá účetní záznam do centrálního systému účetních informací státu, ač
jí tuto povinnost stanoví zákon nebo jiný právní předpis. (2) Konsolidující
účetní jednotka se dopustí správního deliktu tím, že a) nesestaví konsolidovanou
účetní závěrku podle § 6 odst. 4, nebo nesestaví konsolidovanou účetní závěrku
ke dni stanovenému v § 23 odst. 2, nebo nevyhotoví konsolidovanou výroční zprávu
podle § 22b odst. 2, b) jí sestavená konsolidovaná účetní závěrka neobsahuje
všechny povinné součásti podle § 18 odst. 1 nebo 2, c) v rozporu s § 22 odst. 1
nemá konsolidovanou účetní závěrku ověřenou auditorem nebo v rozporu s § 22b
odst. 2 nemá konsolidovanou výroční zprávu ověřenou auditorem, d) nezveřejní
účetní závěrku nebo výroční zprávu podle § 21a, nebo e) v rozporu s § 23a odst.
1 nepoužije pro sestavení konsolidované účetní závěrky mezinárodní účetní
standardy. (3) Za správní delikt se uloží pokuta do výše a) 6 % hodnoty aktiv
celkem podle § 20 odst. 1 písm. a) bodu 1, jde-li o správní delikt podle
odstavce 1 písm. a), b) a f), b) 3 % hodnoty aktiv celkem podle § 20 odst. 1
písm. a) bodu 1, jde-li o správní delikt podle odstavce 1 písm. c) až e) a g) až
j), c) 3 % hodnoty konsolidovaných aktiv celkem podle § 22a odst. 1 bodu 1,
jde-li o správní delikt podle odstavce 2, d) 5000 Kč, jde-li o správní delikt
podle odstavce 1 písm. k) a není-li dále stanoveno jinak. 

§ 37aa (1) Hodnota aktiv celkem uvedená v § 37 odst. 2 a v § 37a odst. 3 se
zjistí z účetní závěrky nebo z konsolidované účetní závěrky účetní jednotky
sestavené za účetní období, ve kterém nebo za které k porušení povinnosti došlo.
(2) Pokud hodnota aktiv celkem zjištěná podle odstavce 1 neodpovídá aktivům
celkem zjištěným v řízení o uložení pokuty, použije se pro účely § 37 odst. 2 a
§ 37a odst. 3 tato zjištěná výše aktiv neupravená o položky podle § 26 odst. 3.
Obdobně se postupuje, pokud účetní závěrka nebo konsolidovaná účetní závěrka
nebyla za dané účetní období sestavena. (3) Nelze-li skutečnou výši aktiv
zjistit postupem podle odstavce 2, stanoví hodnotu aktiv celkem orgán, který
porušení právních povinností projednává, kvalifikovaným odhadem. (4) V případě,
že rozsah a obsah účetních případů v účetním období, ve kterém nebo za které k
porušení povinnosti došlo, je srovnatelný s rozsahem a obsahem účetních případů
bezprostředně předcházejícího účetního období, kvalifikovaným odhadem pro účely
odstavce 3 se rozumí hodnota aktiv celkem zjištěná z účetní závěrky sestavené za
toto předcházející účetní období. 

§ 37ab Společná ustanovení ke správním deliktům (1) Právnická osoba za správní
delikt neodpovídá, jestliže prokáže, že vynaložila veškeré úsilí, které na ní
bylo možno požadovat, aby porušení právní povinnosti zabránila. (2) Při určení
výše pokuty právnické osobě se přihlédne k závažnosti správního deliktu, zejména
ke způsobu jeho spáchání a jeho následkům, době trvání a okolnostem, za kterých
byl spáchán. Od uložení pokuty za správní delikt podle § 37a odst. 1 písm. k)
lze upustit. (3) Odpovědnost právnické osoby za správní delikt zaniká, jestliže
správní orgán o něm nezahájil řízení do 1 roku ode dne, kdy se o něm dozvěděl,
nejpozději však do 3 let ode dne, kdy byl spáchán. (4) Správní delikty podle
tohoto zákona v prvním stupni projednává finanční úřad, nestanoví-li zvláštní
právní předpis jinak. (5) Na odpovědnost za jednání, k němuž došlo při podnikání
fyzické osoby, nebo v přímé souvislosti s ním, se vztahují ustanovení o
odpovědnosti a postihu právnické osoby. 

§ 37b Zmocňovací ustanovení (1) Ministerstvo vydá vyhlášky k provedení § 4 odst.
8, § 23b odst. 5, § 24 odst. 5, § 29 odst. 4 a § 30 odst. 5. (2) Ministerstvo
může vydat vyhlášku k provedení § 36 odst. 1. 

§ 38 (1) V účetním období roku 1992 účetní jednotky použijí účtové osnovy a
postupy účtování, ocení majetek a závazky v účetnictví i v účetní závěrce a
sestaví účetní závěrku způsoby vyplývajícími z dosavadních právních předpisů.
(2) Ode dne účinnosti tohoto zákona nepostupuje federální ministerstvo financí
podle ustanovení § 4 odst. 2, § 14 a § 35 odst. 3 zákona č. 21/1971 Sb., o
jednotné soustavě sociálně ekonomických informací, ve znění zákona č. 128/1989
Sb. 

§ 38a 

(1) Pokud tento zákon nestanoví jinak, řádnou nebo mimořádnou účetní závěrku
jsou povinny mít ověřenu auditorem tyto účetní jednotky a) akciové společnosti,
pokud ke konci rozvahového dne účetního období, za nějž se účetní závěrka (§ 18
odst. 3) ověřuje, a účetního období bezprostředně předcházejícího, překročily
nebo již dosáhly alespoň jedno ze tří uvedených kritérií: 1. aktiva celkem více
než 40000000 Kč; aktivy celkem se pro účely tohoto zákona rozumí úhrn zjištěný z
rozvahy v ocenění neupraveném o položky podle § 26 odst. 3, 2. roční úhrn
čistého obratu více než 80000000 Kč; ročním úhrnem čistého obratu se pro účely
tohoto zákona rozumí výše výnosů snížená o prodejní slevy a dělená počtem
započatých měsíců, po které trvalo účetní období, a vynásobená dvanácti, 3.
průměrný přepočtený stav zaměstnanců v průběhu účetního období více než 50,
zjištěný způsobem stanoveným na základě zvláštního právního předpisu, b) ostatní
obchodní společnosti a družstva, pokud ke konci rozvahového dne účetního období,
za nějž se účetní závěrka (§ 18 odst. 3) ověřuje, a účetního období bezprotředně
předcházejícího, překročily nebo již dosáhly alespoň dvou ze tří kritérií
uvedených v písmenu a) bodech 1 až 3; v případě družstva se zaměstnancem podle
písmene a) bodu 3 rozumí i pracovní vztah člena k družstvu, c) účetní jednotky
podle § 1 odst. 2 písm. b), které jsou podnikateli, a to za podmínek podle
písmene b), d) účetní jednotky podle § 1 odst. 2 písm. d) až h) za podmínek
podle písmene b), e) účetní jednotky, kterým tuto povinnost stanoví zvláštní
právní předpis. 

(2) Účetní jednotky uvedené v odstavci 1 nejsou povinny mít auditorem ověřenou
účetní závěrku a) sestavenou v průběhu konkursu, a to po dobu nepřetržitě po
sobě jdoucích 36 kalendářních měsíců, počínaje prvním dnem kalendářního měsíce
následujícího po dni, kterým nastaly účinky prohlášení konkursu, pokud o jejím
ověření auditorem nerozhodne věřitelský výbor, b) sestavenou ke dni
předcházejícímu dni, kterým nastanou účinky schválení reorganizačního plánu,
pokud o jejím ověření auditorem nerozhodne věřitelský výbor, c) pokud došlo ke
zrušení konkursu z důvodu, že majetek dlužníka je pro uspokojení věřitelů zcela
nepostačující, d) pokud tak stanoví zvláštní právní předpis. 

§ 21 Výroční zpráva (1) Účetní jednotky uvedené v § 20 odst. 1 písm. a) až d)
jsou povinny vyhotovit výroční zprávu, jejímž účelem je uceleně, vyváženě a
komplexně informovat o vývoji jejich výkonnosti, činnosti a stávajícím
hospodářském postavení. Výroční zpráva se nevyhotovuje v případech uvedených v §
20 odst. 2. (2) c) b) a) Výroční o o o zpráva aktivitách předpokládaném
skutečnostechmusí v vývoji , kromě oblasti činnosti které informací výzkumu
účetní nastaly nezbytných a jednotkyaž pro vývojepo , naplnění rozvahovém účelu
dni výroční a zprávy jsou dále významné obsahovat pro nejméně naplnění finanční
účelu a výroční nefinanční zprávy informace podle odstavce d) 1o , aktivitách v
oblasti ochrany životního prostředí a pracovněprávních vztazích, e) o tom, zda
účetní jednotka má organizační složku podniku v zahraničí, f) požadované podle
zvláštních právních předpisů. (3) Má-li to význam pro posouzení majetku a jiných
aktiv, závazků a jiných pasiv, finanční situace a výsledku hospodaření účetní
jednotky, musí účetní jednotka, která používá investiční instrumenty, případně
další obdobná aktiva a pasiva, uvést ve výroční zprávě také informace o a)
cílech a metodách řízení rizik dané společnosti, včetně její politiky pro
zajištění všech hlavních typů plánovaných transakcí, u kterých se použijí
zajišťovací deriváty, a b) cenových, úvěrových a likvidních rizicích a rizicích
souvisejících s tokem hotovosti, kterým je účetní jednotka vystavena. (4)
Výroční zpráva obsahuje též účetní závěrku podle § 18, 19a, 22 a 23a a zprávu
auditora, případně další dokumenty a údaje podle zvláštního právního předpisu.
(5) Účetní jednotky uvedené v § 20 odst. 1 písm. e) vyhotovují výroční zprávu
nebo obdobný dokument, pokud jim tuto povinnost stanoví zvláštní právní předpis.
(6) Pro ověřování výroční zprávy auditorem platí ustanovení § 20 obdobně;
předmětem ověření je soulad výroční zprávy s účetní závěrkou. 

§ 21a Způsoby zveřejňování (1) Z účetních jednotek podle § 1 odst. 2 jsou
povinny účetní závěrku i výroční zprávu, vyžaduje-li její vyhotovení tento zákon
nebo zvláštní právní předpis, zveřejnit ty, které se zapisují do obchodního
rejstříku, nebo ty, kterým tuto povinnost stanoví zvláštní právní předpis.
Účetní jednotky zveřejňují účetní závěrku v rozsahu, v jakém jimi byla sestavena
(§ 18 odst. 3). Povinnosti účetních jednotek ke zveřejnění či uveřejnění jiných
informací stanovené ve zvláštních právních předpisech nejsou dotčeny. Ustanovení
o účetních záznamech podle tohoto zákona se mohou použít obdobně i v uvedených
případech. (2) Účetní jednotky uvedené v § 20 zveřejňují účetní závěrku i
výroční zprávu po jejich ověření auditorem a po schválení k tomu příslušným
orgánem podle zvláštních právních předpisů, a to ve lhůtě do 30 dnů od splnění
obou uvedených podmínek, pokud zvláštní právní předpisy nestanoví lhůtu jinou,
nejpozději však do konce bezprostředně následujícího účetního období bez ohledu
na to, zda byly tyto účetní záznamy uvedeným způsobem schváleny. (3) Účetní
jednotky jsou povinny zveřejnit i zprávu auditora a informaci o tom, že
zveřejňované účetní záznamy nebyly případně schváleny způsobem uvedeným v
odstavci 2. (4) Účetní jednotky, které se zapisují do obchodního rejstříku,
zveřejňují účetní závěrku a výroční zprávu jejich uložením do sbírky listin
obchodního rejstříku podle zvláštního právního předpisu, přitom účetní závěrka
může být uložena jako součást výroční zprávy. Účetní jednotky, které podle
zvláštního právního předpisu předávají výroční zprávu České národní bance,
předávají účetní závěrku a výroční zprávu do sbírky listin obchodního rejstříku
prostřednictvím České národní banky. Povinnost zveřejnění uvedených účetních
záznamů podle tohoto zákona účetní jednotka splnila okamžikem jejich předání
rejstříkovému soudu; v případech podle věty druhé předáním České národní bance.
(5) Organizační složky státu zveřejňují účetní závěrku prostřednictvím
ministerstva způsobem umožňujícím dálkový přístup; ustanovení zvláštních
právních předpisů o nakládání s utajovanými a jinými obdobnými informacemi tímto
nejsou dotčena. Zveřejňování účetních výkazů za Českou republiku se provádí
obdobně. (6) Účetní jednotky, které mají povinnost ověřování podle § 20, nesmí
zveřejnit informace, které předtím nebyly ověřeny auditorem, způsobem, který by
mohl uživatele uvést v omyl, že auditorem ověřeny byly. (7) Povinnost zveřejnění
podle tohoto ustanovení se vztahuje na všechny informace účetní závěrky i
výroční zprávy s výjimkou těch, na které se vztahuje utajení podle zvláštního
právního předpisu. (8) Ustanovení odstavců 1 až 7 platí pro konsolidovanou
účetní závěrku a výroční zprávu obdobně. 

§ 22 (1) Konsolidovanou účetní závěrkou se rozumí účetní závěrka sestavená a
upravená metodami konsolidace. Nestanoví-li se dále jinak, ustanovení tohoto
zákona týkající se účetní závěrky se použijí i pro konsolidovanou účetní
závěrku; konsolidovaná účetní závěrka je ověřována auditorem. (2) Povinnost
sestavit konsolidovanou účetní závěrku má, za podmínek stanovených tímto zákonem
a prováděcími právními předpisy, účetní jednotka, která je obchodní společností
a je ovládající osobou, s výjimkou ovládajících osob, které vykonávají společný
vliv podle odstavce 4 (dále jen "konsolidující účetní jednotka"). (3) Povinnost
podrobit se sestavení konsolidované účetní závěrky má, za podmínek stanovených
tímto zákonem a prováděcími právními předpisy, osoba bez ohledu na její sídlo,
pokud je a) ovládanou osobou, s výjimkou ovládaných osob, ve kterých je
vykonáván společný vliv podle odstavce 4 (dále jen "konsolidovaná účetní
jednotka"), b) osobou, ve které konsolidující nebo konsolidovaná účetní jednotka
vykonává společný vliv (dále jen "účetní jednotka pod společným vlivem"), nebo
c) osobou, ve které konsolidující účetní jednotka vykonává podstatný vliv (dále
jen "účetní jednotka přidružená"). (4) Společným vlivem se pro účely sestavení
konsolidované účetní závěrky rozumí takový vliv, kdy osoba v konsolidačním celku
spolu s jednou nebo více osobami nezahrnutými do konsolidačního celku ovládají
jinou osobu, přičemž osoba vykonávající společný vliv samostatně nevykonává
rozhodující vliv v této jiné osobě. (5) Podstatným vlivem se rozumí takový
významný vliv na řízení nebo provozování podniku podle zvláštního právního
předpisu, jenž není rozhodující ani společný; není-li prokázán opak, považuje se
za podstatný vliv dispozice nejméně s 20 % hlasovacích práv. (6) Konsolidační
celek tvoří účetní jednotky uvedené v odstavcích 2 a 3 písm. a), a to za
podmínek stanovených § 22a a prováděcími právními předpisy. (7) Konsolidovaná
účetní závěrka musí být sestavena tak, aby podávala věrný a poctivý obraz
předmětu účetnictví a finanční situace konsolidačního celku, účetních jednotek
pod společných vlivem a účetních jednotek přidružených. 

§ 22a (1) Konsolidující účetní jednotka není povinna sestavit konsolidovanou
účetní závěrku, pokud ke konci rozvahového dne účetního období, za nějž se
konsolidovaná účetní závěrka sestavuje, konsolidující účetní jednotka a
konsolidované účetní jednotky společně, na základě svých posledních řádných
účetních závěrek, nesplnily alespoň dvě z těchto kritérií: a) aktiva celkem činí
více než 350000000 Kč; aktivy celkem se pro účely tohoto zákona rozumí úhrn
zjištěný z rozvahy v ocenění neupraveném o položky podle § 26 odst. 3, b) roční
úhrn čistého obratu činí více než 700000000 Kč; ročním úhrnem čistého obratu se
pro účely tohoto zákona rozumí výše výnosů snížená o prodejní slevy, dělená
počtem započatých měsíců, po které trvalo účetní období, a vynásobená dvanácti,
c) průměrný přepočtený stav zaměstnanců, včetně případů pracovního vztahu člena
k družstvu, zjištěný způsobem stanoveným na základě zvláštního právního
předpisu, činí v průběhu účetního období více než 250. (2) Ustanovení odstavce 1
se nepoužije u účetních jednotek, které jsou bankami nebo provozují pojišťovací
nebo zajišťovací činnost podle jiných právních předpisů, nebo jsou emitentem
cenných papírů přijatých k obchodování na evropském regulovaném trhu. (3)
Konsolidující účetní jednotka není povinna sestavit konsolidovanou účetní
závěrku, pokud k podání věrného a poctivého obrazu předmětu účetnictví a
finanční situace konsolidačního celku postačuje účetní závěrka konsolidující
účetní jednotky, protože konsolidující účetní jednotka ovládá pouze
konsolidované účetní jednotky, jež jsou jednotlivě i v úhrnu nevýznamné. 

§ 22b (1) Konsolidující účetní jednotka je povinna včas sdělit účetním jednotkám
uvedeným v § 22 odst. 3, že budou konsolidovány. Současně jim sdělí informaci o
vymezení konsolidačního celku a určí, které účetní záznamy a ostatní dokumenty
jsou povinny tyto účetní jednotky poskytnout konsolidující účetní jednotce pro
sestavení konsolidované účetní závěrky. (2) Konsolidující účetní jednotka je
povinna vyhotovit konsolidovanou výroční zprávu a zajistit její ověření
auditorem; předmětem ověření je soulad konsolidované výroční zprávy s
konsolidovanou účetní závěrkou. Povinnosti podle § 22 odst. 2 a 3 a podle
odstavce 1 platí obdobně v souvislosti s povinností vyhotovit konsolidovanou
výroční zprávu. Konsolidovanou výroční zprávou se rozumí výroční zpráva, která
obsahuje informace o konsolidačním celku, účetních jednotkách pod společným
vlivem a účetních jednotkách přidružených. Jsou-li obsahem konsolidované výroční
zprávy i všechny informace o konsolidující účetní jednotce, které musí obsahovat
výroční zpráva, nemusí tato konsolidující účetní jednotka vyhotovovat výroční
zprávu. Nestanoví-li se dále jinak, ustanovení tohoto zákona týkající se výroční
zprávy se použijí i pro konsolidovanou výroční zprávu. 

§ 23 (1) Konsolidující účetní jednotka je povinna pro sestavení konsolidované
účetní závěrky použít metody a) plné konsolidace, b) poměrné konsolidace, nebo
c) konsolidace ekvivalencí (protihodnotou). (2) Konsolidovaná účetní závěrka se
sestavuje ke konci rozvahového dne konsolidující účetní jednotky. (3) Účetní
závěrky konsolidující účetní jednotky a jí konsolidovaných účetních jednotek a
účetních jednotek pod společným vlivem použité pro sestavení konsolidované
účetní závěrky sestavují tyto účetní jednotky v zásadě ke stejnému okamžiku.
Předchází-li rozvahový den poslední účetní závěrky některé z konsolidovaných
účetních jednotek a účetních jednotek pod společným vlivem o více jak 3 měsíce
rozvahový den podle odstavce 2, je tato konsolidovaná účetní jednotka zahrnuta
do konsolidačního celku na základě účetní závěrky jí sestavené s použitím
ustanovení § 19 odst. 3 ke konci rozvahového dne konsolidující účetní jednotky.
V případě účetních jednotek, které provozují činnost pojištění nebo zajištění
podle zvláštních právních předpisů, může uvedená doba činit až 6 měsíců. (4)
Délka účetního období při konsolidaci účetní závěrky musí být stejná. Dojde-li v
průběhu účetního období ke změnám ve vymezení účetních jednotek, které mají
povinnost podrobit se sestavení konsolidované účetní závěrky podle § 22 odst. 3,
musí být tato informace uvedena v příloze v konsolidované účetní závěrce. 

§ 23a Použití mezinárodních účetních standardů v konsolidaci (1) Konsolidující
účetní jednotka, která je emitentem cenných papírů přijatých k obchodování na
evropském regulovaném trhu, použije pro sestavení konsolidované účetní závěrky
mezinárodní účetní standardy. (2) Konsolidující účetní jednotky neuvedené v
odstavci 1 mohou pro sestavení konsolidované účetní závěrky použít mezinárodní
účetní standardy. 

§ 23b (1) Na sestavování účetních výkazů za Českou republiku se ustanovení § 22
až 22b, § 23 odst. 1 až 4 a § 23a nevztahují. (2) Za Českou republiku se
sestavují roční účetní výkazy k poslednímu dni kalendářního roku v tomto
členění: a) souhrnný výkaz majetku a závazků státu, b) souhrnný výkaz nákladů a
výnosů státu, c) výkaz peněžních toků, d) příloha. (3) K účetním výkazům za
Českou republiku a k účetním výkazům za dílčí konsolidační celek státu musí být
připojen podpisový záznam statutárního orgánu účetní jednotky, která tyto účetní
výkazy sestavila. (4) Účetní jednotky zahrnuté do konsolidačního celku a dílčích
konsolidačních celků státu jsou povinny poskytnout svoji účetní závěrku a
veškeré ostatní dokumenty potřebné pro sestavení účetních výkazů za Českou
republiku a účetních výkazů za dílčí konsolidační celek státu účetní jednotce,
která tyto účetní výkazy sestavuje. (5) Podmínky způsobu sestavení ročních
účetních výkazů a mezitímních účetních výkazů za Českou republiku, zejména
vymezení konsolidačního celku a dílčích konsolidačních celků státu, stanovení
pravidel konsolidace, včetně pravidel pro přenos účetních záznamů v technické
formě, a dále způsobu a rozsahu použití metod konsolidace a určení odchylek
stanoví prováděcí právní předpis. 

ČÁST ČTVRTÁ Způsoby oceňování 

§ 24 (1) Účetní jednotky jsou povinny oceňovat majetek a závazky způsoby podle
ustanovení tohoto zákona. (2) Účetní jednotky oceňují majetek a závazky a) k
okamžiku uskutečnění účetního případu způsoby podle § 25, b) ke konci
rozvahového dne nebo k jinému okamžiku, k němuž se účetní závěrka sestavuje,
způsoby podle § 27; rovněž toto ocenění je povinna zaznamenat v účetních
knihách, (dále jen "okamžik ocenění"). Ustanovení tohoto zákona o oceňování
majetku a závazků se použije přiměřeně i pro oceňování jiných aktiv a pasiv. (3)
Při nabytí více než jedné složky majetku převodem či přechodem, pokud nelze
jednotlivé složky majetku ocenit postupem podle § 25, ocení účetní jednotka
jednotlivé složky majetku a) při nabytí podniku či jeho části tvořící
samostatnou organizační složku, a to i při přeměně společnosti s výjimkou změny
právní formy 1. oceněním jednotlivých složek majetku vedeného v účetnictví
účetní jednotky, ze které bylo právo k podniku převedeno nebo přešlo, nebo 2.
oceněním jednotlivých složek majetku podle zvláštního právního předpisu, b) v
ostatních případech poměrným rozúčtováním celkové pořizovací ceny nebo
reprodukční pořizovací ceny. (4) Při pořízení souboru movitých věcí se
samostatným technicko-ekonomickým určením, které slouží jednotnému účelu,
popřípadě u dalších souborů stanovených prováděcím právním předpisem, se ocení
soubor jako celek. (5) Účetní metodu oceňování majetku podle odstavců 3 a 4
upraví prováděcí právní předpis včetně možností použití způsobu oceňování podle
odstavce 3 písm. a) bodu 1 v případě přeshraniční přeměny, vkladu nebo prodeji
podniku. (6) Majetek a závazky vyjádřené v cizí měně přepočítávají účetní
jednotky na českou měnu kurzem devizového trhu vyhlášeným Českou národní bankou,
a to k okamžiku ocenění a) podle odstavce 2 písm. a), nebo b) podle odstavce 2
písm. b), a to pouze majetek a závazky uvedené v § 4 odst. 12. V případě nákupu
nebo prodeje cizí měny za českou měnu lze k okamžiku ocenění použít kurzu, za
který byly tyto hodnoty nakoupeny nebo prodány. (7) Pro účely ocenění podle
odstavce 2 písm. a) může účetní jednotka použít pro přepočet cizí měny na českou
měnu pevný kurs, kterým se rozumí kurs stanovený vnitřním předpisem účetní
jednotky na základě kursu devizového trhu vyhlášeného Českou národní bankou,
používaný účetní jednotkou po předem stanovenou dobu. Stanovená doba nesmí
přesáhnout účetní období. Jako kurs devizového trhu, na jehož základě se pevný
kurs stanoví, použije účetní jednotka kurs devizového trhu vyhlášený Českou
národní bankou k prvnímu dni období, pro které je pevný kurs používán. Při
používání pevného kursu může účetní jednotka tento kurs změnit svým vnitřním
předpisem i v průběhu stanovené doby; v případech vyhlášení devalvace i
revalvace české koruny musí být pevný kurs změněn vždy. (8) Ustanovení odstavce
7 se nevztahuje na účetní jednotky, které k výkonu činnosti potřebují podle
zvláštních právních předpisů bankovní licenci, povolení k výkonu činnosti
obchodníka s cennými papíry, povolení ke vzniku investiční společnosti nebo
investičního fondu, povolení ke vzniku a činnosti penzijního fondu, povolení
působit jako družstevní záložna, povolení k provozování pojišťovací nebo
zajišťovací činnosti, povolení k provádění všeobecného zdravotního pojištění.
Dále se ustanovení odstavce 7 nevztahuje na Českou národní banku, Českou
kancelář pojistitelů a Všeobecnou zdravotní pojišťovnu České republiky. (9) V
případě cizí měny, u které se nevyhlašuje kurs devizového trhu denně, použije
účetní jednotka pro její přepočet a) kurs mezibankovního trhu pro tuto měnu k
USD nebo EUR a kurs devizového trhu vyhlášený Českou národní bankou pro USD nebo
EUR ke stejnému dni, nebo b) poslední známý kurs vyhlášený či zveřejněný Českou
národní bankou; tento postup nepoužijí účetní jednotky, na které se nevztahuje
ustanovení odstavce 7. 

§ 25 (1) Z jednotlivých složek majetku a závazků se oceňují a) hmotný majetek
kromě zásob, s výjimkou hmotného majetku vytvořeného vlastní činností
pořizovacími cenami, b) hmotný majetek kromě zásob vytvořený vlastní činností
vlastními náklady, c) zásoby, s výjimkou zásob vytvořených vlastní činností
pořizovacími cenami, d) zásoby vytvořené vlastní činností vlastními náklady, e)
peněžní prostředky a ceniny jejich jmenovitými hodnotami, f) podíly, cenné
papíry a deriváty pořizovacími cenami, g) pohledávky při vzniku jmenovitou
hodnotou; při nabytí za úplatu nebo vkladem pořizovací cenou; závazky jmenovitou
hodnotou, h) nehmotný majetek kromě pohledávek, s výjimkou nehmotného majetku
vytvořeného vlastní činností pořizovacími cenami, i) nehmotný majetek kromě
pohledávek vytvořený vlastní činností vlastními náklady, j) příchovky zvířat
vlastními náklady, k) kulturní památky, sbírky muzejní povahy, předměty kulturní
hodnoty a církevní stavby, pokud není známa jejich pořizovací cena, ve výši 1
Kč, l) majetek v případech bezúplatného nabytí, s výjimkou majetku uvedeného pod
písmenem e), anebo majetek v případech, kdy vlastní náklady na jeho vytvoření
vlastní činností nelze zjistit, a ostatní majetek, který není uveden pod písmeny
a) až k), reprodukční pořizovací cenou. (2) Jiná aktiva a jiná pasiva, o kterých
účtují vybrané účetní jednotky účetními zápisy v knihách podrozvahových účtů, se
v případě skutečností, o kterých účetní jednotky účtují v souvislosti s budoucím
přírůstkem nebo úbytkem majetku nebo jiného aktiva, závazku nebo jiného pasiva,
ke kterému může dojít na základě stanovené podmínky nebo podmínek, oceňují
předpokládanou výší ocenění této složky majetku či jiného aktiva nebo závazku či
jiného pasiva. (3) Účetní jednotky při oceňování ke konci rozvahového dne
zahrnují jen zisky, které byly dosaženy, a berou v úvahu všechna předvídatelná
rizika a možné ztráty, které se týkají majetku a závazků a jsou jim známy do
okamžiku sestavení účetní závěrky, jakož i všechna snížení hodnoty bez ohledu na
to, zda je výsledkem hospodaření účetního období zisk nebo ztráta. (4) U
stejného druhu zásob a cenných papírů se za způsob ocenění podle odstavce 1
považuje i ocenění cenou, která vyplyne z ocenění jejich úbytků cenou zjištěnou
váženým aritmetickým průměrem nebo způsobem, kdy první cena pro ocenění
přírůstku majetku se použije jako první cena pro ocenění úbytku majetku. (5) Pro
účely tohoto zákona se rozumí a) pořizovací cenou cena, za kterou byl majetek
pořízen a náklady s jeho pořízením související, b) reprodukční pořizovací cenou
cena, za kterou by byl majetek pořízen v době, kdy se o něm účtuje, c) vlastními
náklady u zásob vytvořených vlastní činností přímé náklady vynaložené na výrobu
nebo jinou činnost, popřípadě i část nepřímých nákladů, která se vztahuje k
výrobě nebo k jiné činnosti, d) vlastními náklady u hmotného majetku kromě zásob
a nehmotného majetku kromě pohledávek vytvořeného vlastní činností přímé náklady
vynaložené na výrobu nebo jinou činnost a nepřímé náklady, které se vztahují k
výrobě nebo jiné činnosti, vymezené v souladu s účetními metodami. (6) V případě
majetku podle odstavce 1 písm. l) se reprodukční pořizovací cena nepoužije v
případě bezúplatné změny příslušnosti k hospodaření s majetkem státu nebo
svěření majetku do správy podle zákona upravujícího rozpočtová pravidla územních
samosprávných celků, výpůjčky nebo bezúplatného převodu nebo přechodu majetku
mezi vybranými účetními jednotkami; v těchto případech účetní jednotka při
ocenění majetku navazuje na výši ocenění v účetnictví účetní jednotky, která o
tomto majetku naposledy účtovala. 

§ 26 (1) Pokud se při inventarizaci zásob zjistí, že jejich prodejní cena
snížená o náklady spojené s prodejem je nižší, než cena použitá pro jejich
ocenění v účetnictví, zásoby se ocení v účetnictví a v účetní závěrce touto
nižší cenou. (2) Pokud se při inventarizaci zjistí, že hodnota závazků je vyšší,
popřípadě i nižší než jejich výše v účetnictví, uvedou se závazky v účetnictví a
v účetní závěrce v tomto zjištěném ocenění. (3) Ustanovení o oceňování podle §
25 odst. 3 vyjadřují rezervy, opravné položky a odpisy majetku. Rezervami podle
tohoto zákona se rozumí rezerva na rizika a ztráty, rezerva na daň z příjmů,
rezerva na důchody a podobné závazky, rezerva na restrukturalizaci. Rezervami se
dále rozumí technické rezervy nebo jiné rezervy podle zvláštních právních
předpisů. Opravnými položkami se vyjadřuje přechodné snížení hodnoty majetku;
odpisy majetku vyjadřují trvalé snížení jeho hodnoty. (4) Účetní jednotky, které
nejsou založeny nebo zřízeny za účelem podnikání, uplatňují ustanovení odstavců
1 až 3 v souladu s účetními metodami. 

§ 27 (1) Z jednotlivých složek majetku a závazků k okamžiku ocenění podle § 24
odst. 2 písm. b) se reálnou hodnotou oceňují a) cenné papíry, s výjimkou cenných
papírů držených do splatnosti, dluhopisů pořízených v primárních emisích
neurčených účetní jednotkou k obchodování, cenných papírů představujících účast
v ovládané osobě nebo v osobě pod podstatným vlivem a cenných papírů emitovaných
účetní jednotkou, b) deriváty, c) finanční umístění, s výjimkou dluhopisů
držených do splatnosti, jejichž emitentem je členský stát Organizace pro
ekonomickou spolupráci a rozvoj a jejichž hodnocení bylo alespoň dvěma
mezinárodně uznávanými ratingovými agenturami stanoveno na úrovni České
republiky nebo vyšší, nejedná-li se o finanční umístění vztahující se k závazkům
ze životního pojištění, je-li nositelem investičního rizika pojistník, a
technické rezervy u účetních jednotek, které provozují činnost pojištění nebo
zajištění podle zvláštních právních předpisů, kromě veřejného zdravotního
pojištění, d) majetek a závazky v případech, kdy ocenění reálnou hodnotou ukládá
zvláštní právní předpis, to neplatí v případech uvedených v odstavci 3, e) část
majetku a závazků zajištěná deriváty, f) pohledávky, které účetní jednotka
nabyla a určila k obchodování, g) závazky vrátit cenné papíry, které účetní
jednotka zcizila a do okamžiku ocenění je nezískala zpět, h) u vybraných
účetních jednotek majetek určený k prodeji s výjimkou zásob. (2) Majetek uvedený
v odstavci 1 písm. a) až h) lze ocenit reálnou hodnotou i častěji než k okamžiku
uvedenému v odstavci 1. (3) Pokud zákon o přeměnách obchodních společností a
družstev ukládá povinnost ocenění jmění při přeměně společnosti, oceňuje se
majetek a závazky reálnou hodnotou v případech stanovených prováděcím právním
předpisem; prováděcí právní předpis stanoví i okamžik účtování o ocenění reálnou
hodnotou. (4) Pro účely tohoto zákona se jako reálná hodnota použije a) tržní
hodnota, b) ocenění kvalifikovaným odhadem nebo posudkem znalce, není-li tržní
hodnota k dispozici nebo tato nedostatečně představuje reálnou hodnotu; metody
ocenění použité při kvalifikovaném odhadu nebo posudku znalce musí zajistit
přiměřené přiblížení se k tržní hodnotě, c) ocenění stanovené podle zvláštních
právních předpisů, nelze-li postupovat podle písmen a) a b). (5) Tržní hodnotou
se rozumí hodnota, která je vyhlášena na evropském regulovaném trhu nebo na
zahraničním trhu obdobném regulovanému trhu. Účetní jednotka pro oceňování podle
tohoto zákona použije tržní hodnotu, která je vyhlášena k okamžiku ne
pozdějšímu, než je okamžik ocenění [§ 24 odst. 2 písm. b)], a nejvíce se
blížícímu okamžiku ocenění. Pokud je majetek veden na regulovaném trhu, rozumí
se tržní hodnotou závěrečná cena vyhlášená na regulovaném trhu v pracovní den,
ke kterému se ocenění provádí. V případě, že majetek není přijat k obchodování
na regulovaném trhu a je přijat k obchodování na zahraničním regulovaném trhu,
nebo na zahraničním trhu obdobném regulovanému trhu, rozumí se tržní hodnotou
nejvyšší cena ze závěrečných cen, které bylo dosaženo na zahraničních
regulovaných trzích, nebo na zahraničních trzích obdobných regulovanému trhu v
pracovní den, ke kterému se ocenění provádí. Pokud v den, ke kterému se ocenění
provádí, uvedené trhy nepracují, použije se cena vyhlášená na nich poslední
pracovní den, který předchází okamžiku ocenění; není-li známa ani tato cena,
postupuje se dále podle věty druhé. (6) V případech oceňování reálnou hodnotou
se použije ustanovení § 25 odst. 3 přiměřeně a o oceňovacích rozdílech z tohoto
ocenění účetní jednotky účtují v souladu s účetními metodami. (7) Není-li
objektivně možné stanovit reálnou hodnotu, považuje se za tuto hodnotu ocenění
způsoby podle § 25. Způsoby podle § 25 se ocení i majetek a závazky neuvedené v
odstavci 1, není-li dále stanoveno jinak. Dluhopisy a ostatní cenné papíry s
pevným výnosem, na něž se nevztahuje ustanovení odstavce 1, se ocení ke konci
rozvahového dne nebo k jinému okamžiku, k němuž se sestavuje účetní závěrka,
pořizovací cenou zvýšenou nebo sníženou o úrokové výnosy nebo náklady;
zahrnuje-li ocenění pohledávek uvedené výnosy nebo náklady, může být zvýšeno
nebo sníženo stejným způsobem. Podíl, který představuje účast v ovládané osobě
nebo v osobě pod podstatným vlivem, může být oceněn ekvivalencí (protihodnotou);
použije-li účetní jednotka uvedený způsob ocenění, je povinna jej použít pro
ocenění všech takových podílů. 

§ 28 (1) Účetní jednotky, které mají vlastnické nebo jiné právo k majetku, anebo
které hospodaří s majetkem státu nebo s majetkem územních samosprávných celků,
není-li dále stanoveno jinak, o něm účtují a odpisují v souladu s účetními
metodami. V případech smlouvy o výpůjčce po dobu zajištění závazků převodem
práva nebo v případech, kdy se vlastnické právo k movitým věcem nabývá na
základě projevu vůle jiným způsobem než převzetím věci, jakož i v dalších
případech stanovených zvláštními právními předpisy nebo prováděcími právními
předpisy, o majetku účtují a odpisují jej účetní jednotky, které jej používají.
Pozemky a jiný majetek vymezený zvláštními právními předpisy nebo prováděcími
právními předpisy se neodpisuje. (2) Majetek uvedený v odstavci 1 odpisuje
účetní jednotka, která jej úplatně nebo bezúplatně poskytuje jiné osobě k
užívání zejména na základě smlouvy o nájmu nebo smlouvy o výpůjčce; ustanovení
odstavce 1 týkající se smlouvy o výpůjčce tím nejsou dotčena. (3) Majetek
uvedený v odstavci 1 odpisuje účetní jednotka, která jej poskytuje jiné osobě k
užívání na základě smlouvy o finančním leasingu, kterým se pro účely tohoto
zákona rozumí poskytnutí majetku za úplatu do užívání, jestliže je uživatel
oprávněn nebo povinen v průběhu užívání nebo po jeho ukončení nabýt vlastnické
právo k poskytnutému majetku. (4) Majetek uvedený v odstavci 1 odpisuje nájemce,
pouze pokud je oprávněn o tomto majetku účtovat a odpisovat jej na základě
smlouvy o nájmu podniku nebo jeho části. (5) Účetní jednotka, která majetek
uvedený v odstavci 1 úplatně nebo bezúplatně užívá a provede na tomto majetku
technické zhodnocení na svůj účet, účtuje o tomto technickém zhodnocení a
odpisuje jej v souladu s účetními metodami. (6) Účetní jednotky uvedené v
odstavci 1 jsou povinny sestavovat odpisový plán, na jehož podkladě provádějí
odpisování majetku v průběhu jeho používání. Uvedený majetek se odpisuje jen do
výše jeho ocenění v účetnictví. 

ČÁST PÁTÁ Inventarizace majetku a závazků 

§ 29 (1) Účetní jednotky inventarizací zjišťují skutečný stav veškerého majetku
a závazků a ověřují, zda zjištěný skutečný stav odpovídá stavu majetku a závazků
v účetnictví a zda nejsou dány důvody pro účtování o položkách podle § 25 odst.
3. Inventarizaci účetní jednotky provádějí k okamžiku, ke kterému sestavují
účetní závěrku jako řádnou nebo mimořádnou (dále jen "periodická
inventarizace"). 

ČÁST PRVNÍ PŘEDMĚT ÚPRAVY A PŮSOBNOST 

§ 1 Tato vyhláška zapracovávqá příslušné předpisy Evropské unie a upravuje: a)
rozsah a způsob sestavování účetní závěrky; uspořádání, označování a obsahové
vymezení položek majetku a jiných aktiv, závazků a jiných pasiv v účetní
závěrce; uspořádání, označování a obsahové vymezení nákladů, výnosů a výsledků
hospodaření v účetní závěrce; uspořádání a obsahové vymezení vysvětlujících a
doplňujících informací v příloze v účetní závěrce; uspořádání, označování a
obsahové vymezení položek konsolidované účetní závěrky; metody konsolidace
účetní závěrky a postup zahrnování účetních jednotek do konsolidačního celku; b)
uspořádání a obsahové vymezení přehledu o peněžních tocích a přehledu o změnách
vlastního kapitálu; směrnou účtovou osnovu; účetní metody; metody přechodu z
daňové evidence podle zvláštního zákona na účetnictví; c) metodu ocenění při
pořízení souboru movitých věcí se samostatným technicko-ekonomickým určením; d)
metodu oceňování při přeměně společnosti nebo družstva (dále jen "společnost")
podle zákona upravujícího přeměny obchodních společností a družstev (dále jen
"zákon o přeměnách"), včetně úprav prováděných v rámci přeměn společnosti ke dni
zápisu do obchodního rejstříku s účinky od rozhodného dne; e) metodu sestavení
zahajovací rozvahy při přeměně společnosti; f) úpravy při přeshraniční přeměně
nebo převodu podniku; g) metodu ocenění při nabytí více než jedné složky majetku
převodem či přechodem, včetně možnosti použití způsobu oceňování podle § 24
odst. 3 písm. a) bodu 1 v případě přeshraniční přeměny, vkladu nebo prodeje
podniku; h) ocenění majetku a závazků při přeměně společnosti včetně okamžiku
účtování o ocenění reálnou hodnotou. 

§ 2 (1) Vyhláška se vztahuje na účetní jednotky podle § 1 odst. 2 písm. a) a b)
zákona, s výjimkou účetních jednotek uvedených v odstavci 2, a na účetní
jednotky podle § 1 odst. 2 písm. d) až h) zákona. (2) Z účetních jednotek
uvedených v odstavci 1 se tato vyhláška nevztahuje na účetní jednotky podle §
19a zákona, pokud zvláštní právní předpis nestanoví jinak, a na účetní jednotky,
jejichž účetnictví upravuje zvláštní právní předpis. Dále se tato vyhláška, s
výjimkou § 62 odst. 2 až 5, nevztahuje na účetní jednotky podle § 23a zákona.
(3) Účetní jednotky, které vedou účetnictví ve zjednodušeném rozsahu, a) tvoří
opravné položky a rezervy pouze podle zvláštních právních předpisů, a proto
použijí ustanovení § 16, 26, 31, 55 a 57 přiměřeně, b) neoceňují majetek a
závazky reálnou hodnotou podle § 27 zákona, s výjimkou přeměny bytových
družstev, a nepoužijí ustanovení § 14, 39, § 51 až 55, § 58, 60 a 69, v rozsahu
v jakém upravují oceňování majetku a závazků reálnou hodnotou, c) sestavují
účetní závěrku ve zjednodušeném rozsahu. 

ČÁST DRUHÁ ÚČETNÍ ZÁVĚRKA 

HLAVA I ROZSAH A ZPŮSOB SESTAVOVÁNÍ ÚČETNÍ ZÁVĚRKY 

§ 3 (1) Účetní závěrka účetních jednotek podle § 2 zahrnuje rozvahu (bilanci),
výkaz zisku a ztráty, přílohu a může zahrnout přehled o peněžních tocích a
přehled o změnách vlastního kapitálu. (2) V rozvaze (bilanci) jsou uspořádány
položky majetku a jiných aktiv, závazků a jiných pasiv. Uspořádání a označování
položek rozvahy (bilance) se stanoví v příloze č. 1 k této vyhlášce. (3) Ve
výkazu zisku a ztráty jsou uspořádány položky nákladů a výnosů a výsledku
hospodaření. Uspořádání a označování položek výkazu zisku a ztráty se stanoví v
přílohách č. 2 a č. 3 k této vyhlášce. (4) Příloha vysvětluje a doplňuje
informace obsažené v rozvaze (bilanci) a výkazu zisku a ztráty. (5) Přehled o
peněžních tocích je rozpisem vybraných položek majetku a podává informaci o
přírůstcích (příjmech) a úbytcích (výdajích) peněžních prostředků a peněžních
ekvivalentů v členění na provozní, investiční a finanční činnost v průběhu
účetního období. (6) Přehled o změnách vlastního kapitálu je rozpisem položky
"A. Vlastní kapitál" z rozvahy (bilance) a podává informaci o uspořádání jeho
položek, které vyjadřují jeho celkovou změnu za účetní období. (7) Účetní
jednotky sestavují účetní závěrku podle § 18 odst. 3 zákona v plném rozsahu nebo
ve zjednodušeném rozsahu. Zjednodušeným rozsahem se rozumí rozvaha (bilance) v
rozsahu podle § 4 odst. 8, výkaz zisku a ztráty v rozsahu podle § 4 odst. 9 a
příloha v rozsahu podle § 4 odst. 10. 

§ 4 (1) V rozvaze (bilanci) a ve výkazu zisku a ztráty se položky podle příloh
č. 1, č. 2 a č. 3 k této vyhlášce uvádějí odděleně a ve stanoveném pořadí. Další
podrobnější členění těchto položek lze provést za podmínky, že zůstane zachováno
stanovené uspořádání. (2) Položky rozvahy (bilance) a výkazu zisku a ztráty se
označují kombinací velkých písmen latinské abecedy, římských číslic a arabských
číslic a názvem položky; položky lze členit na podpoložky. Výpočtové položky se
označují znaménky "+" a "*". (3) Položky rozvahy (bilance) a položky výkazu
zisku a ztráty, které jsou vpředu označeny arabskou číslicí, mohou být sloučeny,
a) pokud nejde o významnou částku ve vztahu k povinnosti věrného a poctivého
obrazu předmětu účetnictví a finanční situace účetní jednotky, nebo b) pokud
jejich sloučení přispívá k větší srozumitelnosti informace a za podmínky, že
sloučené položky budou uvedeny jednotlivě v příloze. (4) V rozvaze (bilanci) za
běžné účetní období se uvádí výše aktiv podle jednotlivých položek neupravená o
opravné položky a oprávky (brutto), výše opravných položek a oprávek k nim se
vážícím (korekce) a výše aktiv snížená o opravné položky a oprávky (netto). (5)
Každá z položek rozvahy (bilance), z položek výkazu zisku a ztráty a z položek
přehledu o změnách vlastního kapitálu obsahuje též informaci o výši této položky
uvedené za bezprostředně předcházející účetní období (dále jen "minulé účetní
období"). V rozvaze (bilanci) se výše jednotlivých položek aktiv za minulé
účetní období uvádí snížená o opravné položky a oprávky (netto). V případě, že
informace uváděné za minulé a běžné účetní období nejsou srovnatelné, upraví se
informace za minulé účetní období s ohledem na významnost podle § 19 odst. 6
zákona. Každá úprava informací za minulé účetní období, popřípadě ponechání
nesrovnatelných informací se odůvodní v příloze. (6) Položky rozvahy (bilance) a
položky výkazu zisku a ztráty v nulové výši za minulé i běžné účetní období se
neuvádějí. (7) Účetní jednotky, které zahájí svoji podnikatelskou činnost nebo
vstoupí do likvidace v běžném účetním období, a účetní jednotky v úpadku uvádějí
v rozvaze (bilanci) namísto informací za minulé účetní období údaje zahajovací
rozvahy ke dni zahájení podnikatelské činnosti nebo ke dni vstupu do likvidace
anebo ke dni účinnosti rozhodnutí o úpadku. Ve výkazu zisku a ztráty se
informace za minulé účetní období neuvádějí. Toto pravidlo se použije i v
případě rozdělení a dále může být použito v případě fúze splynutím, jakož i v
dalších případech, kdy náklady na získání informace za minulé účetní období jsou
neúměrné jejímu významu. (8) Rozvaha (bilance) ve zjednodušeném rozsahu zahrnuje
pouze položky označené velkými písmeny latinské abecedy a římskými číslicemi.
(9) Výkaz zisku a ztráty ve zjednodušeném rozsahu zahrnuje pouze položky
označené velkými písmeny latinské abecedy a římskými číslicemi a výpočtové
položky. (10) Účetní jednotky, které vedou účetnictví ve zjednodušeném rozsahu
podle § 13a zákona, a ostatní účetní jednotky, které mohou podle § 18 odst. 3
zákona sestavovat účetní závěrku ve zjednodušeném rozsahu, sestavují přílohu
nejméně v rozsahu obsahového vymezení podle § 39 odst. 1 až 10. (11) Účetní
závěrka se sestavuje v peněžních jednotkách české měny a jednotlivé položky se
vykazují v celých tisících Kč. Účetní jednotky s výší aktiv celkem (netto) deset
miliard Kč a vyšší mohou vykazovat jednotlivé položky v celých milionech Kč;
tato skutečnost musí být uvedena ve všech částech účetní závěrky. Položky
"AKTIVA CELKEM" (netto) a "PASIVA CELKEM" se musí rovnat. Položka "***Výsledek
hospodaření za účetní období" uvedená ve výkazu zisku a ztráty se musí rovnat
položce "A. V. Výsledek hospodaření běžného účetního období" uvedené v rozvaze
(bilanci). 
